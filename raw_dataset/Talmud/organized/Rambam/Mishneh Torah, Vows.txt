הנדר נחלק לשתי מחלוקות החלק הראשון הוא שיאסר על עצמו דברים המתרים לו כגון שיאמר פרות מדינה פלונית אסורין עלי כל שלשים יום או לעולם או מין פלוני מפרות העולם או פרות אלו אסורין עלי בכל לשון שיאסר הרי זה נאסר בהן ואף על פי שאין שם שבועה כלל ולא הזכרת שם ולא כנוי ועל זה נאמר בתורה "לאסר אסר על נפשו" שיאסר על עצמו דברים המתרים וכן אם אמר הרי הן עלי אסר הרי אלו אסורין וחלק זה הוא שאני קורא אותו נדרי אסר 
והחלק השני הוא שיחיב עצמו בקרבן שאינו חיב בו כגון שיאמר הרי עלי להביא עולה או הרי עלי להביא שלמים או מנחה הרי בהמה זו עולה או שלמים והאומר עלי הוא הנקרא נדר והאומר הרי זו הוא הנקרא נדבה והנדבה והנדר ממין אחד הוא אלא שהנדרים חיבין באחריותן ונדבות אין חיבין באחריותן ועל זה נאמר בתורה "ונדריך אשר תדר ונדבתיך" וגו' וחלק זה הוא שאני קורא אותו נדרי הקדש 
ודיני החלק הראשון וענינו הם שאנו מבארים בהלכות אלו אבל דיני נדרי הקדש ומשפטיהם כלם יתבארו במקומם בהלכות מעשה הקרבנות 
מצות עשה של תורה שיקים אדם שבועתו או נדרו בין שהיה מנדרי אסר בין שהיה מנדרי הקדש שנאמר "מוצא שפתיך תשמר ועשית כאשר נדרת" ונאמר "ככל היצא מפיו יעשה" 
האוסר על עצמו מין ממיני מאכל כגון שאמר תאנים אסורין עלי או תאנים של מדינה פלונית אסורים עלי או תאנים אלו אסורין עלי וכיוצא באלו ואכל מהן כל שהוא לוקה מן התורה שנאמר "לא יחל דברו" שאין לנדרים שעור שכל הנודר מדבר הרי זה כמפרש כל שהוא אמר אכילה מפרות מדינה פלונית אסורין עלי או אכילה מפרות אלו אינו לוקה עד שיאכל כזית 
אסר על עצמו אכילה מן התאנים ואכילה מן הענבים בין בנדר אחד בין בשני נדרים הרי אלו מצטרפין לכזית וכן כל כיוצא בזה 
האומר פרות אלו עלי קרבן או שאמר הרי הם כקרבן או שאמר לחברו כל מה שאכל עמך עלי קרבן או כקרבן או הרי הן עלי קרבן הרי אלו אסורין עליו מפני שאפשר שידר אדם קרבן ויעשה בהמה שהיתה חל קרבן ותאסר 
אבל האומר פרות אלו עלי או מין פלוני עלי או מה שאכל עם פלוני עלי כבשר חזיר או כעכו"ם או כנבלות וטרפות וכיוצא באלו הרי אלו מתרין ואין כאן נדר שאי אפשר שיעשה דבר שאינו בשר חזיר כבשר חזיר 
זה הכלל כל המשים דברים המתרים כדברים האסורים אם אותו דבר האסור יכול לעשותו בנדר הרי אלו אסורים ואם אינו יכול לעשותו בנדר הרי אלו מתרין 
החטאת והאשם אף על פי שאינן באין בנדר ונדבה כמו שיתבאר במקומו אפשר לנודר להביא אותם מחמת נדרו שהנודר בנזיר מביא חטאת ואם נטמא מביא אשם כמו שיתבאר לפיכך האומר פרות אלו עלי כחטאת או כאשם או שאמר הרי הן חטאת או הרי הן אשם הרי אלו אסורין ואין צריך לומר באומר הרי הן עולה או שלמים או מנחה או תודה שהן אסורין שכל אלו באין בנדר ונדבה 
אבל האומר פרות אלו עלי כחלת אהרן או כתרומתו הרי אלו מתרין שאין שם דרך להביא אלו בנדר ונדבה 
האומר הרי הפרות האלו עלי כנותר כפגול כבשר טמא של קדשים הרי אלו אסורין שהרי עשאן כבשר קרבן מכל מקום 
האומר הרי הן עלי כמעשר בהמה הרי אלו אסורין הואיל וקדשתו בידי אדם הרי הן עלי כבכור הרי אלו מתרין שאין קדשתו בידי אדם ואינו יכול להתפיסו בנדר שנאמר "לא יקדיש איש אתו" 
אמר הרי הן עלי כחרמי שמים הרי אלו אסורין שחרמי שמים לבדק הבית הרי הן עלי כתרומת הלשכה כתמידים כדירים כעצים כאשים כמזבח או כאחד ממשמשי המזבח כגון שאמר הרי הן עלי כיעים כמזרקות כמזלגות וכיוצא בהן וכן האומר הרי הן עלי כהיכל כירושלים הרי אלו אסורין ואף על פי שלא הזכיר שם קרבן שכל דברים אלו ענינם כאומר הרי הן עלי קרבן 
היה לפניו בשר קדש אפלו היה בשר שלמים אחר זריקת דמים שהוא מתר לזרים ואמר הרי הן עלי כבשר זה הרי אלו אסורין שלא התפיס אלא בעקרו שהיה אסור אבל אם היה בשר בכור אם לפני זריקת דמים הרי זה אסור ואם לאחר זריקת דמים הרי זה מתר 
יש מקומות שאנשיהם עלגים ומפסידין את הלשון ומכנין על דבר בדבר אחר הולכין שם אחר הכנוי כיצד כל כנויי קרבן כקרבן האומר הרי הן עלי קונם קונח קונז הרי אלו כנויין לקרבן חרק חרף חרך הרי אלו כנויין לחרם וכן כל כיוצא בזה הולכין אחר לשון כלל העם באותו מקום ובאותו זמן 
וכשם שאוסר עצמו בכנויין כך אם הקדיש בכנויין הרי זה הקדש וכנויי הכנויין מתרין בין בנדרי אסר בין בנדרי הקדש 
האומר לחברו מה שאכל עמך לא יהא חלין או לא יהא כשר או לא יהא דכי או לא יהא טהור הרי זה כמי שאמר לו כל מה שאכל עמך יהא קרבן שהוא אסור וכן אם אמר לו כל מה שאכל עמך טמא או נותר או פגול הרי זה אסור 
האומר לחברו לא חלין לא אכל לך הרי זה כמי שאמר לו מה שאכל לך לא יהא חלין אלא קרבן וכן אם אמר הקרבן שאכל לך קרבן שאכל לך כקרבן שאכל לך הרי זה אסור אבל האומר הקרבן לא אכל לך או כקרבן לא אכל לך או לקרבן לא אכל לך או קרבן לא אכל לך או לא קרבן לא אכל לך כל אלו מתרים שאין משמע דברים אלו אלא שנשבע בקרבן שלא יאכל לזה והנשבע בקרבן אינו כלום או שנדר שלא יאכל לו קרבן 
חלין שאכל לך החלין שאכל לך כחלין שאכל לך חלין שלא אכל לך החלין שלא אכל לך כחלין שלא אכל לך הרי זה מתר 
אבל האומר לא טמא שאכל לך לא נותר שאכל לך לא פגול שאכל לך אסור שמשמעו של דבר דבר שאכל הוא שיהיה פגול או טמא לפיכך לא אכל לך 
בהיכל שאכל לך היכל שאכל לך לא היכל שאכל לך אסור היכל שלא אכל לך כהיכל שלא אכל לך לא היכל שלא אכל לך מתר שזה כמי שנשבע בהיכל שלא יאכל וכן כל כיוצא בזה 
האומר לחברו מדר אני ממך משמע דבר זה שלא ידבר עמו מפרש אני ממך משמעו שלא ישא ויתן עמו מרחק אני ממך משמעו שלא ישב בארבע אמותיו וכן אם אמר לו מנדה אני לך או משמתנא ממך אבל אם אמר לו מדר אני ממך שלא אכל לך או מפרש אני ממך שלא אכל לך או מרחק אני ממך שלא אכל לך הרי זה אסור לאכל ואם אכל כזית מכל נכסיו לוקה משום "לא יחל דברו" 
אמר לו מנדה אני לך שלא אכל לך אינו אוכל לו ואם אכל אינו לוקה אמר לו נדינא ממך הרי זה אסור להנות 
האומר לחברו הרי עלי כנדרי רשעים אם אכל לך שמנדריהם נזיר וקרבן ושבועה ואכל חיב בכלן וכן האומר הרי עלי כנדבות כשרים שמנדבותם נזיר וקרבן הרי זה חיב 
אמר הרי עלי כנדרי רשעים או כנדבות כשרים שאכל לך או אם אכל לך הרי זה אסור אף על פי שלא פרש אמר כנדרי כשרים לא נתחיב בכלום שאין הכשרים נודרים בדרך אסור וכעס אמר כנדרי רשעים הריני והיה נזיר עובר לפניו חיב בנזירות כנדרי רשעים עלי חיב קרבן כנדרי רשעים שלא אכל ממנו חיב בשבועה 
הנודר בתורה כגון שאמר פרות אלו עלי כזו לא אמר כלום ואינו צריך שאלה לחכם אלא אם כן היה עם הארץ כדי שלא ינהגו קלות ראש בנדרים 
נדר במה שכתוב בה הרי זה אסור שהרי כתוב בה אסר ונדר נטלה בידו ונדר בה הרי זה כמי שנדר במה שכתוב בה 
האומר לחברו נשכים ונשנה פרק עליו להשכים ולקרות שזה כמו נדר הוא ואף על פי שלא הוציאו בלשון נדר 
האומר לאשתו הרי את עלי כאמי או כאחותי או כערלה או ככלאי הכרם הרי זה כאומר על הפרות הרי אלו כבשר חזיר כשם שהוא מתר לאכלן כמו שבארנו כך מתר באשתו אבל אם אמר לה הריני מדר ממך הניה או הנאת תשמישך אסורה עלי הרי זו אסורה עליו כמו שיתבאר 
אחד הנודר מפי עצמו או שהדירו חברו ואמר אמן או דבר שענינו כענין אמן שהוא קבלת דברים 
ואין הנודר נאסר בדבר שאסר על עצמו עד שיוציא בשפתיו ויהיה פיו ולבו שוין כמו שבארנו בשבועות אבל המתכון לנדר בנזיר ונדר בקרבן בקרבן ונדר בנזיר בשבועה ונדר או שנתכון לנדר ונשבע או שנתכון לומר תאנים ואמר ענבים הרי זה מתר בשניהם ואין כאן נדר 
הנודר על דעת אחרים הרי זה כנשבע על דעת אחרים וכן הנודר וחזר בו בתוך כדי דבור או שמחו בו בתוך כדי דבור וקבל הרי זה מתר ודין כל אלו הדברים בנדרים כדינן בשבועות 
מי שהתנה קדם שידר ואמר כל נדר שאדר מכאן ועד עשר שנים הריני חוזר בהן או הרי הן בטלים וכיוצא בדברים אלו ואחר כך נדר אם היה זוכר התנאי בשעה שנדר הרי נדרו קים שהרי בטל התנאי בנדר זה ואם לא זכר התנאי אלא אחר שנדר אף על פי שקבל התנאי בלבו וקימו הרי הנדר בטל ואף על פי שלא הוציא עתה החזרה בפיו כבר הקדים החזרה לנדר והוציאה בפיו מקדם ויש שמורה להחמיר ואומר והוא שיזכר התנאי אחר שנדר בתוך כדי דבור 
מי שהקדים את התנאי לשנה או לעשר ואחר כך נדר ונזכר בשעה שנדר שיש לו תנאי ושכח על אי זה דבר התנה וכיצד היה התנאי אם אמר על דעת ראשונה אני עושה אין נדרו נדר שהרי בטלו ואם לא אמר על דעת ראשונה אני עושה כבר בטל התנאי וקים הנדר שהרי זכר בשעת הנדר שיש שם תנאי ואף על פי כן נדר 
יש מהגאונים שאומרים אין כל אלו הדברים נוהגין אלא בנדרים בלבד לא בשבועות ויש מי שמורה שדין הנדרים והשבועות בענינות אלו אחד הם וכי יש לו להקדים תנאי לשבועתו כדרך שאמרו בנדרים 
סתם נדרים להחמיר ופרושן יש בו להקל ולהחמיר כיצד האומר הרי הפרות האלו עלי כבשר מליח וכיין נסך אומרין לו ומה היה בלבך אם פרש ואמר כבשר מליח של קרבן וכיין שנתנסך על המזבח היה בלבי הרי זה אסור ואם אמר לא היה בלבי אלא תקרבת עכו"ם ויין שנתנסך לה הרי זה מתר ואם נדר סתם הרי זה אסור 
וכן האומר הרי הפרות האלו עלי חרם אם כחרם של בדק הבית אסור ואם כחרמי הכהנים מתר מפני שהן ממון שלהם ואין בה אסור ואם סתם אסור 
הרי הן עלי כמעשר אם כמעשר בהמה אסור מפני שהוא קרבן שהקדישו בידו כמו שבארנו ואם כמעשר דגן מתר ואם סתם אסור 
הרי הן עלי כתרומה אם לתרומת הלשכה נתכון הרי זה אסור ואם לתרומת הגרן נתכון מתר ואם סתם אסור וכן כל כיוצא בזה 
במה דברים אמורים במקום שמשמע כל אחד מאלו שם שני ענינות אבל מקום שדרכן שאין קוראים חרם סתם אלא לחרמי בדק הבית בלבד ואמר שם הרי הן עלי חרם הרי זה אסור וכן אם היה דרכן שאין קוראים חרם סתם אלא לחרמי כהנים הרי זה מתר וכן כל כיוצא בזה שאין הולכין בנדרים אלא אחר לשון אנשי אותו מקום באותו זמן 
הנודר בחרם ואמר לא היה בלבי אלא חרמו של ים שהיא המכמרת נדר בקרבן ואמר לא היה בלבי אלא בקרבנות מלכים אמר לחברו הרי עצמי עליך קרבן ואמר לא היה בלבי אלא לאסרו בעצם שהנחתי לי להיות נודר בו דרך שחוק נדר שלא תהנה לו אשתו ואמר לא היה בלבי אלא אשתי ראשונה שגרשתיה וכן כל כיוצא באלו הדברים שמשמען לכל העם אסור והוא אומר לא נתכונתי אלא לכך ולכך אם היה הנודר תלמיד חכם הרי זה מתר ואין צריך שאלה לחכם ואם היה עם הארץ מראין בעיניו שזה נדר ושהוא אסור ופותחים לו פתח ממקום אחר ומתירין לו ובין שהיה תלמיד חכם או עם הארץ גוערין בהן ומלמדין אותן שלא ינהגו מנהג זה בנדרים ולא יהיו נודרין דרך שחוק והתול 
וכן האומר לאשתו הרי את עלי כאמי או האומר פרות אלו עלי כבשר חזיר שאין כאן נדר כמו שבארנו אם היה האומר תלמיד חכם אינו צריך שאלה לחכם ואם היה עם הארץ צריך שאלה לחכם ומראין בעיניו שאשתו אסורה ושאותן הפרות אסורין ופותחין לו פתח ממקום אחר ומתירין לו נדרו כדי שלא ינהגו קלות ראש בנדרים 
ההפקר אף על פי שאינו נדר הרי הוא כמו נדר שאסור לו לחזר בו ומה הוא ההפקר הוא שיאמר אדם נכסים אלו הפקר לכל בין במטלטלין בין בקרקעות וכיצד דין ההפקר כל הקודם וזכה בו קנהו לעצמו ונעשה שלו ואפלו זה שהפקיר דינו בו כדין כל אדם אם קדם וזכה בו קנהו 
המפקיר לעניים אבל לא לעשירים אינו הפקר עד שיפקיר לכל כשמטה והמפקיר עבדיו הגדולים קנו עצמן והקטנים כל הקודם והחזיק בהן זכה כשאר המטלטלין 
המפקיר את הקרקע כל הקודם והחזיק בה זכה דין תורה אפלו הפקיר בפני אחד הרי זה הפקר ונפטר מן המעשרות כמו שיתבאר במקומו אבל מדברי סופרים אינו הפקר עד שיפקיר בפני שלשה כדי שיהיה אחד זוכה אם רצה והשנים מעידים והאומר הרי זה הפקר וזה הרי השני ספק הפקר ואם אמר וזה כמו זה או שאמר וגם זה הרי התפיס השני ויהיה הפקר ודאי 
המפקיר את שדהו ולא זכה בה אדם כל שלשה ימים יכול לחזר בו אחר שלשה ימים אינו יכול לחזר בו אלא אם כן קדם וזכה בה הרי הוא כזוכה מן ההפקר בין הוא בין אחר 
האומר שדה זו מפקרת ליום אחד לשבת אחת לחדש אחד לשנה אחת לשבוע אחד עד שלא זכה בה הוא או אחר יכול לחזר בו ומשזכה בה בין הוא בין אחר אינו יכול לחזר בו ומפני מה יש לו לחזר כאן עד שיזכו בה מפני שזה דבר שאינו מצוי הוא שאין אדם מפקיר לזמן קצוב 
דבר המפקר שבא אחד ושמרו והיה מביט בו שלא יטלנו אדם לא קנהו בהבטה אלא עד שיגביהו אם היה מטלטלין או יחזיק בקרקע כדרך שקונין הלקוחות 
ארבעה דברים יש בין נדרים לשבועת בטוי שבשבועת בטוי אין שבועה חלה על שבועה ובנדרים יחול נדר על נדר המתפיס בשבועה פטור ובנדרים חיב אין שבועת בטוי חלה אלא על דברי הרשות ונדרים חלות על דברי מצוה כדברי הרשות שבועת בטוי חלה על דבר שיש בו ממש ועל דבר שאין בו ממש ונדרים אינן חלין אלא על דבר שיש בו ממש 
כיצד יחול נדר על נדר האומר הרי עלי קרבן אם אכלתי ככר זו הרי עלי קרבן אם אכלנה ואכלה חיב על כל אחת ואחת וכן כל כיוצא בזה 
כיצד המתפיס בנדרים חיב שמע חברו שנדר ואמר ואני כמותך בתוך כדי דבור הרי זה אסור במה שנאסר בו חברו שמע השלישי זה שאמר ואני ואמר ואני אפלו היו מאה וכל אחד מהן אומר ואני בתוך כדי דבורו של חברו הרי כלן אסורין 
וכן האומר הבשר הזה עלי אסור וחזר ואמר אפלו אחר כמה ימים והפת הזאת כבשר הזה הרי הפת נתפשה ונאסרה חזר ואמר ודבש זה כפת הזאת ויין זה כדבש זה אפלו הן מאה כלן אסורין 
הרי שמת אביו או רבו היום ונדר שיצום אותו היום וצם ולאחר שנים אמר הרי יום זה עליו כיום שמת בו אביו או רבו הרי זה אסור לאכל בו כלום שהרי התפיס יום זה ואסרו כיום האסור לו וכן כל כיוצא באלו 
כיצד חלים הנדרים על דברי מצוה כדברי הרשות האומר הרי המצה בלילי הפסח אסורה עליו הרי ישיבת הסכה בחג הסכות אסורה עליו והרי התפלין אסורות בנטילה עליו הרי אלו אסורין עליו ואם אכל או ישב או נטל לוקה וכן כל כיוצא בזה ואין צריך לומר במי שאמר הרי עלי קרבן אם אכל מצה בלילי הפסח שהוא חיב בקרבן וכן כל כיוצא בזה 
ומפני מה נדרים חלים על דברי מצוה ושבועות אין חלות על דברי מצוה שהנשבע אוסר עצמו על דבר שנשבע עליו והנודר אוסר הדבר הנדור על עצמו נמצא הנשבע לבטל מצוה אוסר עצמו וכבר עצמו משבע מהר סיני ואין שבועה חלה על שבועה והאוסר דבר זה בנדר זה הדבר הוא שנאסר ואותו הדבר אינו משבע מהר סיני 
כשאתה מתבונן בכתוב תמצא שהדברים מראין כן כמו שקבלו חכמים מפי השמועה שהרי אומר בשבועת בטוי "להרע או להיטיב" בדברי הרשות כמו שבארנו שיאכל וישתה היום או שיצום וכיוצא בהן ובנדרים הוא אומר "ככל היצא מפיו יעשה" ולא חלק בין דברי מצוה לדברי הרשות 
הנודר שיצום בשבת או ביום טוב חיב לצום שהנדרים חלים על דברי מצוה כמו שבארנו וכן הנודר שיצום יום ראשון או יום שלישי כל ימיו ופגע בו יום זה והרי הוא יום טוב או ערב יום הכפורים הרי זה חיב לצום ואין צריך לומר ראש חדש פגע בו חנכה ופורים ידחה נדרו מפני הימים האלו הואיל ואסור הצום בהם מדברי סופרים הרי הן צריכין חזוק וידחה נדרו מפני גזרת חכמים 
כיצד אין הנדרים חלים אלא על דבר שיש בו ממש האומר דבורי עליך קרבן אינו אסור מלדבר עמו שהדבור אין בו ממש וכן אם אמר לו דבורי אסור עליך אין זה כאומר פרותי אסורין עליך או פרותי קרבן עליך שהן אסורין עליו לפיכך האומר לחברו קרבן שאיני מדבר עמך או שאיני עושה עמך או שאיני מהלך עמך או שאמר קרבן שאיני ישן שאיני מדבר שאיני מהלך או שאמר לאשתו קרבן שאיני משמשך אין הנדר חל בכל אלו והרי זה כאומר דבורי והלוכי ועשיתי ושמושי קרבן שהן דברים שאין בהן ממש 
אבל האומר יאסר פי לדבורו וידי למעשיהן ורגלי להלוכן ועיני לשנתן הרי הנדר חל עליהן לפיכך האומר לחברו קרבן פי מלדבר עמך וידי מלעשות עמך ורגלי מלהלך עמך הרי זה אסור וכן האומר הרי עלי קרבן אם אדבר עם פלוני או אם לא אדבר עמו ועבר על דברו חיב בקרבן וכן אם נדר דברתי ולא דברתי וכיוצא בהן שאין אלו נדרי אסר שאנו מבארין משפטיהם אלא נדרי הקדש 
הנודר בדברים שאין בהם ממש ואסרן אף על פי שאין הנדר חל עליהם אין מורים לו שינהג בהן התר הואיל ואסר עצמו בהן ובדעתו שהנדר חל עליהן אלא פותחין לו פתח ממקום אחר ומתירין לו נדרו אף על פי שלא נאסר כדי שלא ינהגו קלות ראש בנדרים 
נדרי אנסין ונדרי שגגות ונדרי הבאי הרי אלו מתרים כדרך שבארנו בשבועות הרי שהדירוהו האנסין והמוכסין ואמרו לו נדר לנו שהבשר אסור עליך אם יש עמך דבר שחיב במכס ונדר ואמר הרי הפת והבשר והיין אסורין עלי הרי זה מתר בכל ואף על פי שהוסיף על מה שבקשו ממנו וכן אם בקשו ממנו שידר שלא תהנה אשתו לו ונדר שלא תהנה לו אשתו ובניו ואחיו כלן מתרין וכן כל כיוצא בזה 
ובכל הנדרים האלו צריך שיתכון בלבו לדבר המתר כגון שישים בלבו שיהיו אסורין עליו אותו היום בלבד או אותה שעה וכן כיוצא בזה וסומך על דברים שבלבו הואיל והוא אנוס ואינו יכול להוציא בשפתיו ונמצא בשעה שידר להן אין פיו ולבו שוין כמו שבארנו בשבועות 
וכן נדרי זרוזין מתרין כיצד כגון שהדיר חברו שיאכל אצלו ונדר זה שלא יאכל מפני שאינו רוצה להטריח עליו בין אכל בין לא אכל שניהן פטורין וכן המוכר שנדר שלא ימכר חפץ זה אלא בסלע והלוקח נדר שלא יקחנו אלא בשקל ורצו בשלשה דינרין שניהן פטורין וכן כל כיוצא בזה לפי שכל אחד מהם לא גמר בלבו ולא נדר אלא כדי לזרז את חברו ולא גמר בלבו 
ומנין שאפילו ארבעה מיני נדרים אלו שהן מתרים שאסור לו לאדם להיות נודר בהן על מנת לבטלן תלמוד לומר "לא יחל דברו" לא יעשה דבריו חלין 
מי שנדר ונחם על נדרו הרי זה נשאל לחכם ומתירו ודין התר נדרים כדין התר שבועות שאין מתיר אלא חכם מבהק או שלשה הדיוטות במקום שאין חכם ובלשון שמתירין השבועה מתירין הנדר וכן שאר הענינות שפרשנו בשבועות כלן בנדרים כדרך שהן בשבועות 
ואין מתירין הנדר עד שיחול כשבועה 
וכשם שנשאלים על נדרי האסר ומתירין אותו כך נשאלים על נדרי הקדש ומתירין אותו בין נדרי קדשי בדק הבית בין קדשי מזבח ואין נשאלין על התמורה 
וכשם שהאב או הבעל מפר נדרי אסר כך מפר נדרי הקדשות הדומין לנדרי האסר 
מי שנדר ושמע חברו ואמר ואני ושמע שלישי ואמר ואני ונשאל הראשון על נדרו והתר התרו כלן נשאל האחרון והתר האחרון מתר וכלן אסורין נשאל השני והתר השני ושל אחריו מתרין והראשון אסור 
וכן המתפיס דברים הרבה בנדר כגון שנדר על הפת והתפיס הבשר ונשאל על הפת והתר בה התר הבשר נשאל על הבשר והתר בו לא התר הפת 
הנשבע או הנודר שאיני נהנה לכלכם ונשאל על נדרו או על שבועתו על אחד מהם והתירו התרו כלם שהנדר שהתר מכללו התר כלו אמר שאיני נהנה לזה ולזה ולזה התר הראשון התרו כלן התר אחרון האחרון מתר וכלן אסורין שאיני נהנה לזה לזה לזה צריכין פתח לכל אחד ואחד וכן כל כיוצא בזה 
נדר בנזיר ובקרבן ובשבועה או שנדר ואין ידוע באי זה מהן נדר פתח אחד לכלן 
הנודר מאנשי העיר ונשאל לחכם שבעיר או שנדר מישראל והרי הוא נשאל לחכם שבישראל הרי נדרו מתר 
האומר פרות אלו אסורין עלי היום אם אלך למחר למקום פלוני הרי זה אסור לאכלם היום גזרה שמא ילך למחר לאותו מקום ואם עבר ואכלן היום והלך למחר לוקה ואם לא הלך אינו לוקה 
אמר הרי הן אסורין למחר אם אלך היום למקום פלוני הרי זה מתר לילך היום לאותו המקום ויאסרו עליו אותן הפרות למחר וכן כל כיוצא בזה מפני שאדם זהיר בדבר האסור שלא לעשותו ואינו זהיר בתנאי שגורם לאסר דבר המתר 
הנודר לצום עשרה ימים באי זה יום שירצה והיה מתענה ביום אחד מהם והצרך לדבר מצוה או מפני כבוד אדם גדול הרי זה אוכל ופורע יום אחר שהרי לא קבע הימים בתחלת הנדר נדר שיצום היום ושכח ואכל משלים לצום נדר שיצום יום אחד או שנים וכשהתחיל לצום שכח ואכל אבד תעניתו וחיב לצום יום אחר 
ראובן שאמר לשמעון הריני עליך חרם או הרי אתה אסור בהניתי נאסר על שמעון שיהנה בראובן ואם עבר ונהנה אינו לוקה שהרי לא אמר שמעון כלום ומתר לראובן להנות בשמעון שהרי לא אסר עצמו בהניתו 
אמר לשמעון הרי אתה עלי חרם או הריני אסור בהניתך הרי נאסר ראובן מלהנות בשמעון ואם נהנה לוקה שהרי חלל דברו ושמעון מתר בהנית ראובן אמר לו הריני עליך חרם ואתה עלי או הריני אסור בהניתך ואתה אסור בהניתי שניהם אסורין זה בזה וכן כל כיוצא בזה 
ראובן שאמר לשמעון הרי פרות פלוני אסורין עליך או הרי אתה אסור בהנית פלוני אין זה כלום שאין אדם אוסר חברו בדבר שאינו שלו אלא אם כן ענה שמעון אמן כמו שבארנו 
האומר לחברו ככרי זו אסורה עליך אף על פי שנתנה לו במתנה הרי זו אסורה עליו מת ונפלה לו בירשה או שנתנה לו אחר במתנה הרי זו מתרת שלא אמר לו אלא ככרי והרי אינה עתה שלו 
אמר לו פרות אלו אסורין עליך ולא אמר לו פרותי אף על פי שמכרן או שמת ונפלו לאחר הרי אלו אסורין עליו שהאוסר דבר שהוא שלו על חברו אף על פי שיצא מרשותו הרי הוא באסורו עומד אלא אם כן אמר נכסי או ביתי או פרותי וכיוצא בלשונות אלו שהרי לא אסרן אלא כל זמן שהן ברשותו 
האומר לבנו הרי את אסור בהניתי או שנשבע שלא יהנה בו אם מת יירשנו שזה כאומר נכסי עליך אסורין אסר עליו הניתו ופרש בין בחיי בין במותי אם מת לא יירשנו שזה כמי שאמר לו נכסים אלו אסורין עליך 
אסר בנו בהניתו ואמר אם יהיה בן בני זה תלמיד חכם יקנה בני זה נכסי כדי להקנותן לבנו הרי זה מתר ויהיה הבן אסור בנכסי האב ובן הבן מתר בהן אם יהיה תלמיד חכם כמו שהתנה 
זה הבן האסור בירשת אביו אם נתן ירשת אביו לאחיו או לבניו הרי זה מתר וכן אם פרעם בחובו או בכתבת אשתו וצריך להודיען שאלו נכסי אבי שאסרן עלי שהנשבע שלא יהנה בו חברו מתר לו לפרע את חובו כמו שיתבאר 
מי שנאסר עליו מין ממיני מאכל בין בנדר בין בשבועה ונתבשל עם מינים אחרים או נתערב עמהן הרי זה מתר במינים המתרים אף על פי שיש בהן טעם המין האסור ואם נאסר בפרות אלו ונתערבו באחרים אם יש בהן טעם דבר האסור אסורין ואם לאו מתרין 
כיצד נאסר בבשר או ביין הרי זה מתר לאכל מרק וירקות שנתבשלו עם הבשר ועם היין אף על פי שיש בהן טעם הבשר או טעם היין ואינו אסור אלא באכילת בשר בפני עצמו או לשתות יין בפני עצמו 
נאסר בבשר זה או ביין זה ונתבשל עם הירק אם יש בירקות טעם בשר או טעם היין אסורין ואם לאו מתרין שזה הבשר וזה היין נעשה כמו בשר נבלות ושקצים וכיוצא בהן וכן כל כיוצא בזה לפיכך האומר בשר זה אסור עלי הרי זה אסור בו ובמרק שבו ובתבלין שבו 
נתערב יין זה שאסרו על עצמו ביין אחר אפלו טפה בחבית נאסר הכל מפני שיש לו להשאל על נדרו נעשה כדבר שיש לו מתירין שאינו בטל במינו כמו שבארנו בהלכות מאכלות אסורות 
האומר פרות האלו קרבן עלי או קרבן הן לפי או קרבן הן על פי הרי זה אסור בחלופיהן ובגדוליהם ואין צריך לומר במשקין היוצאין מהן 
נדר או נשבע שאיני אוכל אותם או שאיני טועם אותם אם היה דבר שזרעו כלה כשיזרע כגון חטה ושעורה הרי זה מתר בחלופיהן ובגדוליהן ואם היה הדבר שאין זרעו כלה בארץ כשיזרע כגון בצלים ושומין אפלו גדולי גדולין אסורין ובין כך ובין כך משקין היוצאין מהן ספק לפיכך אם שתה מהן אינו לוקה 
וכן האומר לאשתו מעשה ידיך עלי קרבן או קרבן הן לפי או קרבן הן על פי אסור בחלופיהן ובגדוליהן שאיני טועם שאיני אוכל אם היו פרות מעשה ידיה דבר שזרעו כלה מתר בחלופיהן ובגדוליהן ואם היה דבר שאין זרעו כלה אפלו גדולי גדולין אסורין ולמה לא יבטל העקר האסור בגדולין שרבו עליו שהרי הן דבר שיש לו מתירין שאינו בטל ברב כמו שבארנו 
האוסר פרותיו על חברו בין בנדר בין בשבועה הרי גדוליהן וחלופיהן ספק לפיכך חברו אסור בגדולי פרות אלו ובחלופיהן ואם עבר ונהנה נהנה 
האומר לחברו הנאה המביאה לידי מאכלך אסורה עלי או הנאה המביאה לידי מאכלי אסורה עליך הרי זה הנאסר לא ישאל מן האסור לו נפה וכברה ורחים ותנור וכל דבר שעושין בהן אכל נפש אבל משאילו נזמים וטבעות וכלים שאין עושין בהן אכל נפש ואסור לשאל ממנו שק להביא בו פרות וחמור להביא עליו פרות 
מקום שדרכן שאין משאילין כלים אלא בשכר אסור לשאל ממנו אף כלים שאין עושין בהן אכל נפש הרי שהיו במקום שאין נוטלין שכר ושאל ממנו כלים שאין עושין בהן אכל נפש כדי להראות בהן בפני אחרים עד שיהנה מהם או שבקש לעבר בארצו כדי שילך במקום שיהנה בו הרי זה אסור מספק לפיכך אם עבר אינו לוקה 
אין בין מדר הנאה מחברו למדר ממנו הנית מאכל אלא דריסת הרגל וכלים שאין עושין בהן אכל נפש במקום שמשאילין אותם שם בחנם 
ראובן שנאסרה עליו הנית שמעון בין בנדר בין בשבועה מתר לו שיתן שמעון על ידו מחצית השקל שראובן חיב בה וכן פורע חוב שעליו שהרי לא הגיע ליד ראובן כלום אלא מנע ממנו התביעה ומניעת התביעה אינה בכלל אסור הניה לפיכך מתר לו לזון את אשתו ואת בניו ועבדיו אפלו הכנענים אף על פי שהוא חיב במזונותם אבל לא יזון את בהמתו בין טמאה בין טהורה שכל שמוסיף בבשרה היא הניה שהגיעה ליד ראובן 
היה שמעון כהן הרי הוא מתר להקריב קרבנות ראובן שהכהנים שלוחי שמים הם ואינם שלוחי בעל הקרבן ומשיא שמעון בתו הבוגרת לראובן מדעתה אבל אם היתה נערה שהרי עדין היא ברשותו אסור שזה כמוסר לו שפחה לשמשו 
ותורם שמעון תרומת ראובן ומפריש לו מעשרותיו מדעתו כיצד מדעתו כגון שאמר ראובן כל הרוצה לתרם יבוא ויתרם אבל לא יאמר לשמעון לתרם לו שהרי עושה אותו שליח וזה הניה לו 
ומלמדו תורה שבעל פה שהרי אסור לטל עליה שכר אבל לא תורה שבכתב שנוטלין עליה שכר ואם אין דרכן שם לטל שכר על תורה שבכתב הרי זה מתר ובין כך ובין כך מתר ללמד את בנו 
חלה ראובן נכנס שמעון לבקרו ובמקום שנוטל שכר מי שישב עם החולה לצות לו לא ישב שמעון אלא מבקרו ועומד ומתר לו לרפאותו בידו שזו מצוה היא 
חלתה בהמת ראובן לא ירפא אותה שמעון אבל אומר לו עשה לה כך וכך ורוחץ עמו באמבטי גדולה אבל לא בקטנה מפני שמהנהו בשעה שמגביה עליו המים וישן עמו במטה בימות החמה אבל לא בימות הגשמים מפני שמחממו ומסב עמו על המטה ואוכלין על שלחן אחד אבל לא מקערה אחת ולא מאבוס שלפני הפועלים שמא יניח שמעון חתיכה אחת טובה ולא יאכל אותה כדי שיאכל אותה ראובן או יקרב אותה לפניו ונמצא מהנהו וכן בפרות שבאבוס אבל אם אכל שמעון מקערה שהוא יודע שכשיחזירנה לבעל הבית יחזר בעל הבית ויניחנה לפני ראובן הרי זה מתר ואין חוששין שמא הניח נתח טוב בשבילו 
ומתר ראובן לשתות כוס של תנחומין מידו של שמעון משל ראובן וכן כוס של בית המרחץ שאין בזה הניה 
ואסור ראובן בגחלתו של שמעון ומתר בשלהבת שלו 
היה לשמעון מרחץ או בית הבד משכרים בעיר אם היה לשמעון בהן תפיסת יד כגון שהניח מהן כל שהוא לעצמו ולא שכרו אפלו הניח במרחץ אמבטי אחת ובבית הבד עקל אחד אסור לראובן להכנס לאותה מרחץ ולדרך בגת ואם לא הניח לעצמו כלום אלא שכר הכל הרי זה מתר 
ואסור לראובן לאכל מפרות שדה שמעון ואפלו בשביעית שהכל הפקר שהרי לפני שביעית נדר אבל אם נדר בשביעית אוכל מן הפרות הנוטות חוץ לשדה אבל לא יכנס לשדה אף על פי שהקרקע הפקר גזרה שמא ישהה שם אחר שיאכל ולא הפקירה אותה תורה אלא כל זמן שהפרות בתוכה 
במה דברים אמורים כשאמר לו הנית הנכסים האלו אסורין עליך אבל אם אמר לו הנית נכסי אסורין עליך או שנשבע ראובן או שנדר מנכסי שמעון כיון שהגיעה שביעית אוכל מפרות שדהו שהרי יצאו מרשות שמעון אבל לא יכנס לשדהו מן הטעם שבארנו 
נאסרה על ראובן הנית מאכל שמעון בלבד אם לפני שביעית נאסרה בין בנדר בין בשבועה הרי זה יורד לתוך שדהו אבל אינו אוכל מפרותיו ואם בשביעית נאסרה יורד ואוכל מפרותיו שאין פרות אלו של שמעון אלא של הפקר הן 
ואסור לראובן להשאיל לשמעון גזרה שמא ישאל ממנו והרי הוא אסור בהנאתו וכן אסור להלוותו גזרה שמא ילוה ממנו ולא ימכר לו גזרה שמא יקח ממנו 
נזדמנה לו מלאכה עמו כגון שהיו קוצרים כאחד עושה ברחוק ממנו גזרה שמא יסיענו המדיר את בנו מפני שאינו עוסק בתורה ונאסר בהנית אביו הרי האב מתר למלאות לו חבית של מים ולהדליק לו את הנר ולצלות לו דג קטן שאין כונתו אלא להנאה גדולה ודברים אלו לגבי הבן אינן חשובין 
מי שנשבע או נדר שלא ידבר עם חברו הרי זה מתר לו לכתב בכתב ולדבר עם אחר והוא שומע הענין שירצה להשמיעו וכזה הורו הגאונים 
שנים שנאסרה הנאת כל אחד מהן על חברו בין בנדר בין בשבועה הרי אלו מתרין להחזיר אבדה זה לזה מפני שהוא מצוה ובמקום שדרכן שנוטל שכר המחזיר את האבדה יפל השכר להקדש שאם יטל שכר נמצא נהנה ואם לא יטול נמצא מהנה 
ומתרין בדברים שהם בשתפות כל ישראל כגון הר הבית והעזרות והבאר שבאמצע הדרך ואסורין בדברים שהם בשתפות כל אנשי העיר כגון הרחבה שבעיר והמרחץ ובית הכנסת והתבה והספרים 
וכיצד יעשו כדי שיהיו מתרין בדברים אלו כל אחד ואחד משניהם כותב חלקו לנשיא או לאחד משאר העם ומזכה לו בחלקו על ידי אחר ונמצא כל אחד מהם כשיכנס למרחץ שהוא לכל אנשי העיר או לבית הכנסת אינו נכנס לרשות חברו אלא לרשות אחרים שהרי כל אחד מהם נסתלק מחלקו שבמקום זה ונתנו במתנה 
היו שניהם שתפין בחצר אם יש בה דין חלוקה הרי אלו אסורין להכנס לה עד שיחלקו ויכנס כל אחד לחלקו ואם אין בה דין חלוקה כל אחד ואחד נכנס לביתו והוא אומר בתוך שלי אני נכנס ובין כך ובין כך שניהם אסורים להעמיד רחים ותנור ולגדל תרנגולין בחצר זו 
שנים שהיו שתפין בחצר ונדר אחד מהן שלא יהנה בו השני כופין את הנודר למכר חלקו נדר שלא יהנה הוא בשני הרי זה מתר להכנס לביתו מפני שברשותו הוא נכנס אבל אינו יכול להשתמש בחצר כמו שבארנו 
היה אחד מן השוק אסור בהנאת אחד משניהם הרי זה מתר להכנס לחצר מפני שהוא אומר לו לתוך של חברך אני נכנס איני נכנס לתוך שלך 
מי שאסר הנית אמה מן האמות על עצמו הרי זה מתר לקח מהן ביותר ולמכר להן בפחות אסר הניתו עליהם אם שומעין לו שיקח מהן בפחות וימכר ביותר מתר ואין גוזרין כאן שלא ימכר גזרה שמא יקח שהרי לא נדר מאיש אחד כדי שנגזר עליו מאמה כלה שאם אי אפשר לו לשא ולתן עם זה ישא ויתן עם אחר לפיכך אם אסר הניתן עליו הרי זה משאילן ומלוה אותן אבל לא ישאל מהם ולא ילוה מהן 
אסר הניתו עליהן והניתן עליו לא ישא ויתן עמהם וכן לא ישאו הן ויתנו עמו ולא ישאיל להן ולא ילוה מהם ולא ילוה אותן 
אסר על עצמו הנית בני העיר אסור להשאל על נדרו לחכם מבני אותה העיר ואם נשאל והתיר לו הרי נדרו מתר כמו שבארנו 
מי שאסר הנית הבריות עליו הרי זה מתר להנות בלקט שכחה ופאה ומעשר עני המתחלק בגרנות אבל לא בתוך הבית 
מי שאסר הניתו על הכהנים ועל הלוים הרי אלו באין ונוטלין מתנותיהם על כרחו ואם אמר כהנים אלו ולוים אלו הרי אלו אסורין ויתן תרומותיו ומעשרותיו לכהנים ולוים אחרים והוא הדין במתנות עניים עם העניים 
מי שהיתה הניתו אסורה על חברו ואין לחברו מה יאכל הולך אצל החנוני ואומר איש פלוני אסור בהניתי ואיני יודע מה אעשה אם הלך החנוני ונתן לו ובא ונטל מזה הרי זה מתר 
היה ביתו לבנות גדרו לגדר שדהו לקצר והלך אצל פועלים ואמר איש פלוני אסור בהניתי ואיני יודע מה אעשה והלכו הן ועשו עמו ובאו לזה ונתן להן שכרן הרי זה מתר שנמצא זה שפרע לו חובו וכבר בארנו שזה מתר לפרע לו חובו 
היו מהלכין בדרך ואין לו מה יאכל נותן לאחר משום מתנה והלה מתר בה ואם אין עמהם אחר מניח על הסלע ואומר הרי הן מפקרין לכל מי שיחפץ והלה נוטל ואוכל 
נתן לאחד מתנה ואמר לו הרי סעדה זו נתונה לך מתנה ויבוא פלוני שהוא אסור בהניתי ויאכל עמנו הרי זה אסור ולא עוד אלא אם נתן לו סתם וחזר ואמר לו רצונך שיבוא פלוני ויאכל עמנו אם הוכיח סופו על תחלתו שלא נתן לו אלא על מנת שיבוא פלוני ויאכל אסור כגון שהיתה סעדה גדולה והוא רוצה שיבוא אביו או רבו וכיוצא בהן לאכל מסעודתו שהרי סעודתו מוכחת עליו שלא גמר להקנות לו וכן כל כיוצא בזה 
כל מתנה שאם הקדישה לא תהיה מקדשת אינה מתנה וכל הנותן לזה מתנה על מנת להקנותה לאחר הרי זה האחר קנה בעת שיקנה לו הראשון ואם לא הקנה לו הראשון לאותו אחר לא קנה לא הראשון ולא השני 
מי שנאסרה הניתו על בעל בתו והוא רוצה לתת לבתו מעות כדי שתהיה נהנית בהן ומוציאה אותן בחפציה הרי זה נותן לה ואומר לה הרי המעות האלו נתונין לך במתנה ובלבד שלא יהא לבעליך רשות בהן אלא יהיו למה שאת נותנת לפיך או למה שתלבשי וכיוצא בזה ואפלו אמר לה על מנת שאין לבעליך רשות בהן אלא מה שתרצי עשי בהן לא קנה הבעל ומה שתרצה תעשה בהן אבל אם נתן לה מתנה ואמר לה על מנת שאין לבעליך רשות בהן ולא פרש שתהיה המתנה הזאת לכך ולכך או למה שתרצה תעשה בהן הרי קנה אותה הבעל לאכל פרותיה ודבר זה אסור שהרי הוא אסור בהנית חותנו 
מי שנדר או נשבע ופרש בשעת נדרו דבר שנדר או נשבע בגללו הרי זה כמי שתלה נדרו או שבועתו באותו דבר ואם לא נתקים אותו דבר שנשבע בגללו הרי זה מתר 
כיצד נדר או נשבע שאיני נושא אשה פלונית שאביה רע שאיני נכנס לבית זה שכלב רע בתוכו מתו או שעשה האב תשובה הרי זה מתר שזה כמי שנדר או נשבע ואמר שלא אשא פלונית ולא אכנס לבית זה אלא אם נסתלק ההזק וכן כל כיוצא בזה 
אבל הנודר או הנשבע שאיני נושא פלונית הכעורה ונמצאת נאה שחורה ונמצאת לבנה קצרה ונמצאת ארכה קונם שאין אשתי נהנית לי שגנבה את כיסי ושהכתה את בני ונודע שלא גנבה ושלא הכתה הרי זה מתר מפני שהוא נדר טעות והוא בכלל נדרי שגגות שהן מתרין ואין זה כתולה נדרו בדבר ולא נתקים הדבר שהרי הסבה שבגללה נדר לא היתה מצויה וטעות היה 
ולא עוד אלא מי שראה אנשים מרחוק אוכלים תאנים שלו ואמר להן הרי הן עליכם קרבן כיון שקרב אליהם והביט והרי הן אביו ואחיו הרי אלו מתרין אף על פי שלא פרש הסבה שהדירן בגללה הרי זה כמו שפרש שהדבר מוכיח שלא אסר עליהם אלא שהיה בדעתו שהן זרים וכן כל כיוצא בזה 
מי שנדר או נשבע ונולד לו דבר שלא היה בלבו בשעת השבועה או בשעת הנדר הרי זה אסור עד שישאל לחכם ויתיר את נדרו כיצד אסר את עצמו בהנית פלוני או שלא יכנס למקום פלוני ונעשה אותו האיש סופר ואותו מקום בית הכנסת אף על פי שהוא אומר אלו הייתי יודע שזה נעשה סופר ובמקום זה יעשה בית הכנסת לא הייתי נודר או נשבע הרי זה אסור להנות ולהכנס עד שיתיר נדרו כמו שבארנו וכן כל כיוצא בזה 
כל נדר שהתר מקצתו התר כלו והוא הדין בשבועה כיצד ראה אנשים מרחוק אוכלין פרותיו ואמר הרי הן עליכם קרבן וכשהגיע אליהם והנה הם אביו ואנשים זרים הואיל ואביו מתר כלן מתרין ואפלו אמר אלו הייתי יודע כן הייתי אומר פלוני ופלוני אסורין ואבי מתר הרי כלן מתרין אבל אם אומר כשהגיע אליהן אלו הייתי יודע שאבי ביניכם הייתי אומר כלכם אסורין חוץ מאבי הרי כלן אסורין חוץ מאביו שהרי גלה דעתו שלא התיר מקצת הנדר אלא כמו שנדר היה נודר ומתנה על אביו 
וכן האומר היין קרבן עלי מפני שהיין רע לבני מעים ואמרו לו הרי המישן יפה לבני מעים אם אמר אלו הייתי יודע לא הייתי נודר ואפלו אמר אלו הייתי יודע הייתי אומר החדש אסור והישן מתר מתר בישן ובחדש אבל אם אמר אלו הייתי יודע הייתי אומר כל היינות אסורין עלי חוץ מן המישן הרי זה מתר במישן בלבד וכן כל כיוצא בזה 
כל הנודר או נשבע רואין דברים שבגללן נשבע או נדר ולמדין מהן לאי זה נתכון והולכין אחר הענין לא אחר כל משמע הדבור כיצד היה טעון משא של צמר או של פשתים והזיע והיה ריחו קשה ונשבע או נדר שלא יעלה עליו צמר או פשתים לעולם הרי זה מתר ללבש בגדי צמר או פשתים ולכסותן ואינו אסור אלא להפשילן לאחוריו היה לבוש בגדי צמר ונצטער בלבישתן ונשבע או נדר שלא יעלה עליו צמר לעולם אסור ללבש ומתר לטען עליו ומתר להתכסות בגזי צמר שלא נתכון זה אלא לבגד צמר וכן כל כיוצא בזה 
היו מבקשין ממנו שישא קרובתו והוא ממאן ופצרו בו ונדר או נשבע שלא תהנה בו לעולם וכן המגרש את אשתו ונשבע או נדר שלא תהנה בו לעולם הרי אלו מתרות להנות לו שאין כונתו אלא לשם אישות 
וכן הקורא לחברו שיסעד אצלו ומאן ונשבע או נדר שלא יכנס לביתו ולא ישתה לו טפת צונן הרי זה מתר להכנס לביתו ולשתות לו צונן שלא נתכון זה אלא שלא יאכל וישתה עמו בסעדה זו וכן כל כיוצא בזה 
האומר לחברו קונם לביתך אני נכנס ושדך אני לוקח בין בנדר בין בשבועה ומת או מכרן לאחר הרי זה מתר להכנס לבית ולקח השדה מן היורש או מן הלוקח שלא נתכון זה אלא כל זמן שהן ברשותו אבל אם אמר לבית הזה איני נכנס ושדה זה איני לוקח ומת או מכרן לאחר הרי זה אסור 
האומר לחברו השאילני פרתך אמר לו אינה פנויה נשבע או נדר ואמר קונם שדי איני חורש בה לעולם אם היה דרכו לחרש בידו הוא אסור וכל אדם מתרין לחרש לו בה ואם אין דרכו לחרש בידו הוא וכל אדם אסורין וכן כל כיוצא בדברים אלו 
מי שנשבע או נדר שישא אשה או שיקנה בית או שיצא בשירא או יפרש בים אין מחיבין אותו לשא אשה או לקנות או לצאת מיד אלא עד שימצא דבר ההגון לו מעשה באשה שנדרה שכל מי שיתבע אותה תנשא לו וקפצו עליה בני אדם שאינן הגונין לה ואמרו חכמים לא נתכונה זו אלא לכל מי שיתבע אותה מן ההגונין לה וכן כל כיוצא בזה 
המדיר את חברו או שנשבע ואמר לו שתבוא ותטל לבניך כור אחד חטים או שתי חביות של יין הרי זה יכול להתיר נדרו בלא שאלה לחכם ויאמר לו כלום נתכונת אלא לכבדני כבודי שלא אטל וכבר הגיע אלי כבוד שנדרת בשבילי וכן הנודר או הנשבע שאין אתה נהנה לי אם אין אתה נותן לבני כור של חטים ושתי חביות של יין הרי זה יכול להתיר נדרו שלא בשאלת חכם ויאמר הריני כאלו נתקבלתי והגיעו לידי וכן כל כיוצא בזה 
בנדרים הלך אחר לשון בני אדם באותו מקום ובאותו לשון ובאותו זמן שנדר או נשבע בו כיצד נדר או נשבע מן המבשל אם דרך אותו מקום באותו לשון באותו זמן שקוראין מבשל אפלו לצלי ולשלוק הרי זה אסור בכל ואם אין דרכם לקרות מבשל אלא לבשר שנתבשל במים ובתבלין הרי זה מתר בצלי ובשלוק וכן המעשן והמבשל בחמי טבריא וכיוצא בהן הולכין בו אחר הלשון של בני העיר 
נדר או נשבע מן המליח אם דרכם לקרות מליח לכל המלוחין הרי זה אסור בכל המלוחין ואם אין דרכם לקרות מליח אלא לדג מליח בלבד אינו אסור אלא בדג מליח 
נדר או נשבע מן הכבוש אם דרכם לקרות כבוש לכל הכבושים הרי זה אסור בכל ואם אין דרכם לקרות כבוש אלא לירק כבוש בלבד אינו אסור אלא בכבוש של ירק וכן כל כיוצא בזה 
היו מקצת בני המקום קורין לו כך ומקצתם אין קורין אין הולכין אחר הרב אלא הרי זה ספק נדרים וכל ספק נדרים להחמיר ואם עבר אינו לוקה 
כיצד נדר מן השמן במקום שמסתפקין בשמן זית ובשמן שמשמין ורב אנשי המקום אין קורין שמן סתם אלא לשמן זית וקורין לשמן שמשמין שמן שמשמין ומעוטם קורין אף לשמן שמשמין שמן סתם הרי זה אסור בשניהם ואינו לוקה על שמן שמשמין וכן כל כיוצא בזה 
כל דבר שדרך שליח באותו מקום להמלך עליו הרי הוא בכלל המין שנאמר לשליח סתם כיצד מקום שדרכן אם ישלח אדם שליח לקנות לו בשר סתם אמר לו לא מצאתי אלא דגים אם נשבע או נדר במקום זה מן הבשר נאסר אף בבשר דגים וכן כל כיוצא בזה ובכל מקום הנודר מן הבשר אסור בבשר עופות ובקרבים ומתר בחגבים ואם מראין הדברים בעת שנדר שלא נתכון אלא בבשר בהמה בלבד הרי זה מתר בבשר דגים ואפלו במקום שהשליח נמלך עליהן 
הנודר מן המבשל מתר בביצה שלא נתבשלה עד שקפתה אלא נתגלגלה בלבד הנודר ממעשה קדרה אינו אסור אלא מדברים שמרתיחין אותן בקדרה כגון ריפות ולביבות וכיוצא בהן אסר עצמו מכל היורד לקדרה הרי זה אסור בכל המתבשלין בקדרה 
הנודר מן הדגים מתר בציר ובמריס של דגים הנודר מן החלב מתר בקום והוא המים המבדלין מן החלב נדר מן הקום מתר בחלב נדר מן הגבינה אסור בה בין מלוחה בין תפלה 
הנודר מן החטים אסור בהן בין חיין בין מבשלין חטה חטים שאני טועם אסור בהן בין קמח בין פת חטה שאני טועם אסור באפוי ומתר לכס חטים שאני טועם מתר באפוי ואסור לכס חטה חטים שאני טועם אסור בין באפוי בין לכס והנודר מן הדגן או מן התבואה אינו אסור אלא בחמשת המינין 
הנודר מן הירק מתר בדלועין הנודר בכרישין מתר בקפלוטות הנודר מן הכרוב אסור במים שנתבשל בו הכרוב שהרי מי שלקות כשלקות נדר ממי השלקות מתר בשלקות עצמן הנודר מן הרטב מתר בתבלין שבו מן התבלין מתר ברטב הנודר מן הגריסין אסור במקפה של גריסין 
הנודר מן פרות הארץ אסור בכל פרות הארץ ומתר בכמהין ופטריות ואם אמר כל גדולי קרקע עלי אסור אף בכמהין ופטריות אף על פי שאינן יונקין מן הקרקע גדלין הן בקרקע 
הנודר מפרות השנה אסור בכל פרות השנה ומתר בגדיים ובטלאים ובחלב ובביצים ובגוזלות ואם אמר כל גדולי שנה עלי אסור בכלם הנודר מפרות הקיץ אין אסור אלא בתאנים 
ובכל הדברים האלו וכיוצא בהן הזהר בעקר הגדול שהוא בנדרים הלך אחר לשון בני אדם שבאותו מקום באותו לשון ובאותו זמן ועל פי עקר זה תורה ותאמר זה הנודר אסור בדבר פלוני ומתר בדבר פלוני 
הנודר מן הענבים מתר ביין ואפלו החדש מן הזיתים מתר בשמן מן התמרים מתר בדבש תמרים מן הסתוניות מתר בחמץ סתוניות מן היין מתר ביין תפוחים מן השמן מתר בשמן שמשמין מן הדבש מתר בדבש תמרים מן החמץ מתר בחמץ סתוניות מן הירק מתר בירקות שדה מפני שכל אלו שם לווי הם והוא לא נדר אלא משם שאינו לווי באותו מקום וכן כל כיוצא בזה 
הנודר מן הכסות מתר בשק וביריעה ובחמילה מן הבית אסור בעליה שהעליה בכלל הבית נדר מן העליה מתר בבית מן הדרגש מתר במטה מן המטה אסור בדרגש שהוא כמו מטה קטנה 
הנודר שלא יכנס לבית זה הרי זה אסור מן האגף ולפנים נדר שלא יכנס לעיר זו מתר להכנס לתחומה ואסור להכנס לעבורה 
הנודר הניה מבני העיר ובא אדם ונשתהה שם שנים עשר חדש הרי זה אסור להנות ממנו פחות מכאן מתר נדר מיושבי העיר כל ששהה שם שלשים יום אסור להנות ממנו פחות מכן מתר 
הנודר מן המים הנמשכין ממעין פלוני אסור בכל הנהרות היונקות ממנו ואין צריך לומר הנמשכות אף על פי שנשתנה שמם ואין קורין אותן אלא נהר פלוני ובאר פלוני ואין מלוין אותן לשם המעין הנדור הואיל והוא עקרן אסור בכל אבל אם נדר מנהר פלוני או ממעין פלוני אין אסור אלא בכל הנהרות הנקראות על שמו 
הנודר מיורדי הים מתר ביושבי היבשה מיושבי היבשה אסור ביורדי הים אף על פי שהן מפרשים באמצע הים הגדול שיורדי הים בכלל יושבי היבשה נדר מרואי חמה אסור בסומין שלא נתכון זה אלא ממי שהחמה רואה אותו נדר משחורי הראש אסור בקרחים ובעלי שיבות ומתר בנשים ובקטנים ואם דרכן לקרות שחורי הראש לכל אסור בכל 
נדר משובתי שבת אסור בישראל ובכותים נדר מעולי ירושלים אסור בישראל ומתר בכותים שלא נתכון זה אלא למי שמצוה עליו לעלות לירושלים והנודר מבני נח מתר בישראל שאין נקראים בני נח אלא שאר האמות 
נדר מזרע אברהם מתר בבני ישמעאל ובני עשו ואינו אסור אלא בישראל שנאמר "כי ביצחק יקרא לך זרע" והרי יצחק אמר ליעקב "ויתן לך את ברכת אברהם" 
נדר מן הערלים אסור במולי עכו"ם ומתר בערלי ישראל נדר מן המולים אסור בערלי ישראל ומתר במולי עכו"ם שאין הערלה קרויה אלא לשם עכו"ם שנאמר "כי כל הגוים ערלים" ואין כונתו של זה אלא למי שהוא מצוה על המילה ולא למי שאינו מצוה עליה 
הנודר מישראל אסור בגרים מן הגרים מתר בישראל הנודר מישראל אסור בכהנים ולוים מן הכהנים ומן הלוים מתר בישראל הנודר מן הכהנים מתר בלוים מהלוים מתר בכהנים הנודר מבניו מתר בבני בניו ובכל הדברים האלו וכיוצא בהן דין הנודר והנשבע אחד הוא 
הנודר או הנשבע שאיני טועם היום אינו אסור אלא עד שתחשך שאיני טועם יום אחד אסור מעת לעת משעת נדרו לפיכך הנודר שאני טועם היום אף על פי שהוא מתר משתחשך לא יאכל משתחשך עד שישאל לחכם גזרה שמא ישבע פעם אחרת יום אחד ויאכל משתחשך שהרי אין כל העם יודעים הפרש שבין זה לזה 
נדר שאני טועם יום הרי זה ספק ואסור מעת לעת כאומר יום אחד ואם אכל אחר שחשכה אינו לוקה שאני טועם שבת זו הרי זה אסור בשאר ימי השבת וביום השבת והרי הוא מתר מאחד בשבת שאני טועם שבת אחת הרי זה אסור שבעה ימים מעת לעת אמר שבת סתם ולא פרש לא אחת ולא זו הרי ספק ואסור שבעה ימים מעת לעת ואם אכל אחר שבת אינו לוקה כמו שבארנו 
שאני שותה חדש זה אסור בשאר ימי החדש אבל ביום ראש חדש יהיה מתר אף על פי שהיה חדש חסר שאני טועם חדש אחד אסור שלשים יום גמורים מעת לעת נדר חדש סתם אסור שלשים יום מעת לעת מספק 
שאני אוכל בשר שנה זו אפלו לא נשאר מן השנה אלא יום אחד אין אסור אלא אותו היום וביום ראש השנה מתר וראש השנה לנדרים הוא יום ראש חדש תשרי שאני אוכל שנה אחת הרי זה אסור שנה תמימה מיום ליום ואם נתעברה השנה אסור בה ובעבורה שאני אוכל שנה הרי זה אסור שנה תמימה מיום ליום מספק כמו שבארנו 
שאני שותה יין שבוע זה אסור בשאר שני השבוע ובשנת השמטה ואינו מתר אלא מראש השנה של מוצאי שביעית שאני שותה יין שבוע אחד אסור שבע שנים גמורות מיום ליום אמר יובל זה אסור בשאר שני היובל ובשנת חמשים עצמה 
שאני שותה יין עד ראש אדר אם היתה שנה מעברת ולא ידע שהיא מעברת כשנדר אינו אסור אלא עד ראש חדש אדר ראשון ואם נדר עד סוף אדר הרי זה אסור עד סוף אדר שני ואם ידע שהשנה מעברת ונדר עד ראש אדר אסור עד ראש אדר שני 
האוסר עצמו בדבר עד הפסח בין שאמר עד פני הפסח בין שאמר עד הפסח אינו אסור אלא עד שיגיע בלבד ואם אמר עד שיהיה הפסח הרי אסור עד שיצא הפסח אמר עד הקציר או עד הבציר או שאמר עד שיהיה הבציר או הקציר אינו אסור אלא עד שיגיע 
זה הכלל כל שזמנו קבוע ונדר עדיו אין אסור אלא עד שיגיע ואם נדר עד שיהיה הרי זה אסור עד שיצא וכל שאין לו זמן קבוע כגון זמן הקציר והבציר בין שנדר עדיו בין שנדר עד שיהיה אינו אסור אלא עד שיגיע 
האוסר עצמו בדבר עד הקיץ הרי אסור עד שיתחילו אנשי המקום שנדר בו להכניס כלכלות תאנים עד הקציר עד שיתחילו העם לקצר קציר חטים אבל לא קציר שעורים פרש ואמר עד שיעבר הקיץ הרי זה אסור עד שיכפלו העם רב המחצלאות שבמקצה שמיבשין עליהם תאנים וענבים לעשותם גרוגרות וצמוקים הכל לפי מקום נדרו של נודר 
כיצד הרי שנדר בבקעה ואסר עצמו בדבר עד הקיץ ועלה להר אינו מסתכל בקיץ של מקום שהוא בו עתה אם הגיע אם לא הגיע אלא בקיץ של מקום שנדר בו ועליו הוא סומך וכן כל כיוצא בזה 
האוסר עצמו בדבר עד הגשם הרי זה אסור עד זמן הגשמים שהוא בארץ ישראל ראש חדש כסלו הגיע זמן הגשמים הרי זה מתר בין ירדו גשמים בין לא ירדו ואם ירדו גשמים משבעה עשר במרחשון הרי זה מתר ואם אמר עד הגשמים הרי זה אסור עד שירדו הגשמים והוא שירדו מזמן רביעה שניה שהוא בארץ ישראל ומקומות הסמוכין לה מכ"ג במרחשון ואילך ואם פרש ואמר עד שיפסקו הגשמים הרי זה אסור עד שיעבר הפסח בארץ ישראל ובמקומות שהם כמותה 
מי שהדיר את אשתו במרחשון ואמר לה שאין את נהנית לי מכאן ועד הפסח אם תלכי לבית אביך מהיום ועד סכות הרי זו אסורה להנות לו מיד גזרה שמא תלך ואם הלכה לפני הפסח והרי הוא מהנה אותה לפני הפסח הרי זה לוקה עבר הפסח אף על פי שהלך התנאי הרי זה אסור לנהג חלין בנדרו ולהניחה שתלך ותהנה אלא נוהג בה אסור עד החג כמו שנדר ואף על פי שתלה הנדר באסור זמן שעבר וכן כל כיוצא בזה ואם הלכה אחר הפסח אינה אסורה מלהנות לו 
אמר לה שאין את נהנית לי עד החג אם תלכי לבית אביך עד הפסח אסורה להנות מיד ואם הלכה לפני הפסח ונמצא מהנה אותה הרי זה לוקה ואסורה בהניתו עד החג ומתרת לילך לבית אביה משהגיע הפסח 
קטן בן שתים עשרה שנה ויום אחד וקטנה בת אחת עשרה שנה ויום אחד שנשבעו או נדרו בין נדרי אסר בין נדרי הקדש בודקין אותן ושואלין אותן אם יודעין לשם מי נדרו ולשם מי הקדישו ונשבעו נדריהן קימים והקדשן הקדש ואם לא ידעו אין בנדריהם ובדבריהם כלום וצריכין בדיקה כל השנה כלה שהיא שנת י"ב לקטנה ושנת י"ג לקטן 
כיצד הרי שנדרו או הקדישו בתחלת שנה זו ושאלו אותן ונמצאו יודעין ונתקים נדרן ונדרו נדר אחר אפלו בסוף שנה זו צריכין בדיקה ואחר כך יתקים ואין אומרין הואיל ונמצאו יודעין בתחלת השנה אין צריכין בדיקה אלא בודקין אותן את כל השנה הזו כלה 
קדם הזמן הזה אף על פי שאמרו יודעין אנו לשם מי נדרנו ולשם מי הקדשנו אין נדריהן נדר ואין הקדשן הקדש ואחר הזמן הזה שנמצא הבן בן י"ג שנה ויום אחד והבת בת י"ב שנה ויום אחד אף על פי שאמרו אין אנו יודעין לשם מי נדרנו ולשם מי הקדשנו דבריהן קימין והקדשן הקדש ונדריהן נדרים ואף על פי שלא הביאו שתי שערות וזו היא עונת נדרים האמורה בכל מקום 
הואיל והגיעו לשני הגדולים נדריהן קימין אף על פי שלא הביאו סימנין ועדין לא נעשו גדולים לכל דבר ודבר זה מדברי תורה שהמפלא הסמוך לאיש הקדשו ונדרו נדר אף על פי שנדריהן קימין אם חללו נדרן או נשבעו והחליפו אינן לוקין עד שיגדילו ויביאו שתי שערות 
הקדישו ובא הגדול ונהנה מן ההקדש שהקדישו לוקה משום שנדריהם נדרים מן התורה כמו שבארנו 
במה דברים אמורים שבת י"ב שנה ויום אחד נדריה קימין בשלא היתה ברשות האב או ברשות הבעל אבל אם היתה ברשות האב אפלו הגדילה והרי היא נערה אביה מפר כל נדריה וכל שבועות שתשבע ביום שמעו שנאמר "כל נדריה ואסריה" וגו' "כי הניא אביה אתה" וגו' 
ועד מתי אביה מפר עד שתבגר בגרה אינו מפר לה והרי כל נדריה ושבועותיה כנדר אלמנה וגרושה שנאמר בהן "כל אשר אסרה על נפשה" וגו' 
ומאימתי מפר הבעל נדרי אשתו ושבועותיה משתכנס לחפה והוא מפר לעולם עד שיגרשנה ויגיע הגט לידה היתה מגרשת מספק לא יפר לה נתן לה גט על תנאי או לאחר זמן לא יפר בימים שבינתים וכן מי ששמעה שמת בעלה ונשאת והרי בעלה קים וכיוצא בה אין הבעל הראשון ולא האחרון מפרין נדריה היתה מחיבי לאוין ואין צריך לומר מחיבי עשה והפר נדריה הרי אלו מופרין 
נערה מארסה אין מפר נדריה אלא האב עם הבעל כאחד ואם הפר האחד לבדו אינו מופר הפר הבעל לבדו ועברה על נדרה קדם שיפר האב אינה לוקה 
מת הארוס חזרה לרשות אביה וכל שתדר האב מפר כשהיה קדם שתתארס מת האב אחר שנתארסה ונדרה אחר מותו אין הבעל מפר שאין הבעל מפר נדרי אשתו עד שתכנס לחפה 
נערה ארוסה שנדרה ושמע אביה ולא שמע ארוסה ונתגרשה בו ביום ונתארסה לאחר בו ביום אפלו למאה אביה ובעלה האחרון מפרין נדריה שנדרה בפני ארוס ראשון מפני שלא יצאתה לרשות עצמה שעה אחת שעדין היא ברשות האב מפני שהיא נערה 
אבל האשה הנשואה שנדרה ולא הפר לה בעלה וגרשה בו ביום והחזירה בו ביום אינו יכול להפר שהרי יצאתה לרשות עצמה אחר שנדרה אף על פי שנדרה ברשותו והיא עתה ברשותו הואיל ויצתה ברשות עצמה בינתים נתקימו נדריה 
נערה מארסה שנדרה ולא שמע אביה ולא בעלה ונתגרשה ונתארסה לאחרים אפלו לאחר כמה ימים כשישמע האב והבעל האחרון מפרין נדריה שנדרה בפני ארוס הראשון הואיל ולא שמע אותם הארוס הראשון 
נערה מארסה שנדרה ושמע אביה לבדו והפר לה ומת הארוס קדם שישמע ונתארסה בו ביום אפלו למאה אביה וארוסה האחרון מפרין נדריה שנדרה בפני ארוס ראשון שמת קדם שישמע 
שמע ארוס ראשון והפר ומת ואחר כך שמע האב ונתארסה לאחר בו ביום אביה עם הארוס האחרון מפרין נדריה 
שמע אביה ולא שמע הארוס ומת בו ביום הארוס או ששמע גם הארוס והפר או ששתק ומת בו ביום נתרוקנה רשות לאב והאב יכול להפר שמע הארוס וקים ומת בו ביום או ששמע ושתק ומת ביום שלאחריו אין האב יכול להפר 
גרשה הארוס אחר ששמע הרי זה ספק אם הגרושין כשתיקה ויפר האב עם הבעל האחרון שיארס בו ביום או הגרושין כמו שקים ארוס ראשון שכבר נתקימו הנדרים 
שמע האב והפר לה ומת האב ואחר כך שמע הבעל אפלו שמע הבעל קדם שימות האב לא נתרוקנה רשות לבעל ואינו יכול להפר לעולם אחר מות האב שאין הארוס מפר אלא בשתפות 
שמע ארוס והפר לה ומת ואחר כך שמע האב או ששמע האב והפר לה ומת הבעל קדם שישמע אין האב לבדו יכול להפר נדרים אלו שנראו לארוס ראשון אלא בשתפות ארוס האחרון אם נתארסה בו ביום כמו שבארנו 
נדרה והפר לה אביה לבדו ולא שמע הארוס עד שנכנסה לרשותו אינו יכול להפר שאין הבעל מפר נדרי ארוסתו אחר שנשאת אלא קדם שתכנס לרשותו הוא שמפר בשתפות האב לפיכך היה דרך תלמידי חכמים עד שלא תצא בתו מרשותו אומר לה כל נדרים שנדרת בתוך ביתי הרי הן מופרין 
וכן הבעל עד שלא תכנס לרשותו אומר לה כל נדרים שנדרת משארסתיך עד שלא תכנסי בתוך ביתי הרי הן מופרין שהבעל מפר נדרי אשתו אף על פי שלא שמע אותם 
הלך האב עם שלוחי הבעל או שהלכו שלוחי האב עם שלוחי הבעל עדין אביה ובעלה מפרין נדריה מסר האב לשלוחי הבעל או שמסרו שלוחי האב לשלוחי הבעל אין האב יכול להפר שהרי יצאת מרשותו ולא הבעל יכול להפר שאין הבעל מפר בקודמין כמו שבארנו 
שומרת יבם אפלו עשה בה יבמה מאמר ואפלו יבם אחד ליבמה אחת אינו מפר נדרי יבמתו עד שיבוא עליה 
היתה יבמתו נערה מארסה לאחיו ואביה קים אין היבם ואביה מפרים נדריה כאחת אלא האב לבדו הוא שמפר כל שתדר ואפלו עשה בה היבם מאמר אינה כנערה מארסה שאין המאמר קונה ביבמה קנין גמור כמו שבארנו 
נערה שהשיאה אביה ונתאלמנה או נתגרשה מן הנשואין הרי זו כיתומה בחיי האב ואין אביה מפר נדריה ואף על פי שעדין היא נערה 
נערה מארסה שנדרה ולא שמעו נדריה אביה ובעלה עד שבגרה או עד שנעשית יתומה בחיי האב הרי נדריה קימים ואין הבעל יכול להפר שהרי יצאת מרשות אביה שהוא מפר עמו בשתפות ועדין לא נכנסה לרשות הבעל 
כל הנדרים והשבועות האב מפר ביום שמעו שנאמר "כל נדריה ואסריה" אבל הבעל אינו יכול להפר אלא כל נדרים ושבועות שיש בהן ענוי נפש או שהן בדברים שבינו לבינה כגון שנשבעה או נדרה שלא תכחל או שלא תתקשט שנאמר "בין איש לאשתו" 
ומה בין נדרים שיש בהן ענוי נפש לדברים שבינו לבינה שהנדרים שיש בהן ענוי נפש מפר אל עצמו ואל אחרים ושבינו לבינה לעצמו מפר ולאחרים אינו מפר 
כיצד נדרה שלא לאכל בשר מפר לה ותהיה מתרת לאכל עם כל אדם לעולם אסרה עליה תשמיש כל אדם שבעולם יפר חלקו ותהיה משמשתו וכשימות או יגרשנה הרי היא אסורה בתשמיש כל אדם וכן כל כיוצא בזה 
אחד ענוי גדול ואחד ענוי קטן ואחד ענוי שהוא לזמן מרבה או לפי שעה הכל מפר הבעל 
כיצד נדרה או נשבעה שלא תרחץ היום או שלא תשתה יין היום או שלא תאכל היום דבש וכן אם נדרה שלא תכחל היום או שלא תלבש רקמה היום מפר וכן כל כיוצא בזה אפלו נדרה ממאכל רע או ממין שלא טעמה אותו מימיה הרי זה יפר 
נדרה משתי ככרות באחת יש לה ענוי ובאחת אין לה ענוי מפר לזו שמתענה בה ואינו מפר לזו שאין לה ענוי 
נדרה שלא תאכל תאנים של מדינה זו יפר משום דברים שבינו לבינה שעסק גדול הוא לו להטפל ולהביא לה ממדינה אחרת לפיכך אם מת או גרשה או שהביא לה איש אחר מפרות אותה מדינה הרי אלו אסורין עליה שאינו מפר לאחרים בדברים שבינו לבינה 
וכן אם נדרה שלא להנות לבריות אף על פי שאין הבעל בכלל יש לו להפר משום דברים שבינו לבינה שלא יהיה זקוק להאכילה משלו בלבד וכן אם אסרה הנאתה על אמה כגון היהודים או כל הישמעאלים הרי זה יפר 
האשה שאמרה לבעלה הנאת תשמישי אסורה עליך אינו צריך להפר הא למה זה דומה לאוסר פרות חברו על בעל הפרות וכן הוא שאומר לה הנאת תשמישי אסורה עליך לא אמר כלום מפני שהוא משעבד לה בשאר כסות ועונה כמו שבארנו בהלכות אישות אבל אם אמרה לו הנאת תשמישך אסורה עלי צריך להפר ואם לא הפר הרי זה אסור לשמשה שאין מאכילין את האדם דבר האסור לו 
אמרה יקדשו ידי לעושיהן או שנדרה שלא יהנה במעשה ידיה אינו נאסר במעשה ידיה מפני שידיה משעבדין לו שאף על פי שאמרו השחרור והחמץ וההקדש מפקיעין השעבוד חכמים עשו חזוק לשעבוד הבעל שאינה יכולה להפקיעו מפני שהוא מדבריהם אבל צריך הוא להפר שמא יגרשנה ותהיה אסורה לחזר לו 
נשבעה או נדרה שלא יהנה בה לא אבי בעלה ולא אחיו ושאר קרוביו אינו יכול להפר וכן אם נדרה שלא אתן מים לפני בהמתך ותבן לפני בקרך וכיוצא בדברים אלו שאין בהן ענוי נפש ואינם מדברים שבינו לבינה ואינה ממלאכות שהיא חיבת בהן הרי זה אינו יכול להפר 
יש לבעל ולאב להפר נדרים שעדין לא חלו ולא נאסרה בהן כיצד כגון שאמרה היין אסור עלי אם אלך למקום פלוני הרי זה מפר אף על פי שעדין לא הלכה ולא נאסרה וכן כל כיוצא בזה 
האב או הבעל שאין שומעין אינם מפרין אף על פי שהבעל מפר נדרים שלא שמען הראוי לשמע אין השמועה מעכבת בו 
השוטה אינו מפר בין אב בין בעל הקטן אין לו אישות לפיכך אינו מפר והבעל מפר נדרי שתי נשיו כאחת וכן האב מפר נדרי שתי בנותיו כאחת 
הפרת נדרים כל היום ואינה מעת לעת כיצד נדרה בתחלת ליל שני הרי מפר כל אותו הלילה וכל יום שני נדרה ביום שני בתחלת היום מפר כל אותו היום נדרה בסוף היום עם חשכה אם הפר לה עד שלא תחשך מופר ואם לא הפר לה עד שחשכה אינו יכול להפר 
ומהו זה שכתוב בתורה "מיום אל יום" מלמד שמפר בלילה אם נדרה בלילה וכן מפר כל היום כמו שבארנו נדרה ושהתה כמה ימים ואחר כך שמע האב או הבעל הרי זה מפר ביום שמעו וכאלו נדרה בעת ששמעה שנאמר "ביום שמעו" לא ביום נדרה בלבד 
נערה מארסה שנדרה ושמע אביה והפר ולאחר ימים שמע הארוס והפר ביום שמעו אין זה מופר שנאמר "ואם הניא אביה אותה ביום שמעו" וגו' "ואם היו תהיה לאיש ונדריה עליה" "ושמע אישה ביום שמעו" וגו' הא למדת שאחר שהפר האב ושמע הארוס הרי זה מפר ביום שמוע האב והוא הדין אם שמע ארוס והפר ואחר כמה ימים שמע האב והפר ביום שמעו שאינו מופר ומנין שבנערה מארסה הכתוב מדבר שהרי הוא אומר למטה "ואם בית אישה נדרה" וגו' "ושמע אישה והחרש לה" וגו' מכלל שאישה האמור למעלה ארוס כמו שבארנו 
שמע האב או הבעל ושתק כדי לצערה אף על פי שלא היה בלבו לקים נדרה הואיל ועבר היום ולא הפר ולא בטל נתקימו נדריה נדרה והפר לה האב או הבעל והיא לא ידעה שהפר ועברה על נדרה או על שבועתה בזדון הרי זו פטורה ואף על פי שנתכונה לאסור הואיל ונעשה ההתר פטורה ועל זה נאמר "וה' יסלח לה כי הניא אביה אתה" ומכין אותה מכת מרדות מפני שנתכונה לאסור 
נדרה ועברה על נדרה קדם שיפר לה אביה או בעלה אף על פי ששמע בו ביום והפר לה הרי זו חיבת על דבר שעברה בו אם מלקות מלקות ואם קרבן קרבן 
שמע נדרה ושתק מפני שלא היה יודע שיש לאב או לבעל להפר או שידע שיש להם להפר אבל לא ידע שנדר זה צריך הפרה ולאחר זמן ידע הרי זה יפר ושעת ידיעתו כאלו היא שעת הנדר או שעת שמועתו ויפר כל היום 
נדרה אשתו וסבור שהיא בתו והפר לה על דעת שהיא בתו וכן אם נדרה בנזיר וסבור שנדרה בקרבן והפר לה על דעת שנדרה קרבן אסרה עצמה בתאנים וסבור בענבים והפר לה על דעת שנדרה לאסר בענבים צריך לחזר ולהפר כשידע הנדר והנודרת לשם הנודרת הזאת ולשם הנדר הזה שנאמר "לא הניא אביה אתה" לנודרת עצמה ואומר "ושמע אביה את נדרה" עד שידע אי זה נדר נדרה ויש לו להפר אותו כל יום הידיעה 
מפר אדם או מקים דברי אשתו או בתו בכל לשון ואף על פי שאינה מכרת שאין האשה צריכה לשמע ההפרה או הקיום 
וכיצד מפר אומר מופר או בטל או אין נדר זה כלום וכיוצא בדברים שענינם עקירת הנדר מעקרו בין בפניה בין שלא בפניה אבל אם אמר לה אי אפשי שתדרי או אין כאן נדר הרי זה לא הפר וכן האומר לאשתו או לבתו מחול ליך או מתר ליך או שרוי ליך וכל כיוצא בענין זה לא אמר כלום שאין האב והבעל מתיר כמו החכם אלא עוקר הנדר מתחלתו ומפרו 
וכיצד מקים כגון שיאמר לה קים ליכי או יפה נדרת או אין כמותך או אלו לא נדרת הייתי מדירך וכל כיוצא בדברים שמשמען שרצה בנדר זה 
המבטל נדרי אשתו או בתו אינו צריך לומר כלום ונתבטלו כל הנדרים 
ומהו הבטול שיכף אותה לעשות דבר שאסרה אותו אבל ההפרה אינו כופה אותה אלא מפר לה ומניחה אם רצתה עושה ואם רצתה אינה עושה 
כיצד נדרה או נשבעה שלא תאכל או שלא תשתה ואמר לה מופר לך הרי זה הפר ומתרת לאכל ולשתות נטל ונתן לה ואמר לה טלי ואכלי טלי ושתי הרי זו אוכלת ושותת והנדר בטל מאליו 
המפר נדרי בתו או אשתו צריך להוציא בשפתיו ואם הפר בלבו אינו מופר אבל המבטל אינו צריך להוציא בשפתיו אלא מבטל בלבו בלבד וכופה אותה לעשות בין עשתה בין לא עשתה בטל הנדר 
מפרין נדרים בשבת בין לצרך השבת בין שלא לצרך השבת ולא יאמר לה בשבת מופר ליך כדרך שאומר בחל אלא מבטל בלבו ואומר לה טלי אכלי טלי ושתי וכיוצא בזה 
האומר לאשתו או לבתו כל הנדרים שתדרי מכאן ועד שאבוא ממקום פלוני הרי הן קימין או הרי הן מופרין לא אמר כלום עשה שליח להפר לה או לקים לה אינו כלום שנאמר "אישה יקימנו ואישה יפרנו" וכן האב בעצמו ולא בשלוחו 
אסרה עצמה בתאנים וענבים בין בנדר בין בשבועה בין שאסרה עצמה בכל המין בין שאמרה תאנים וענבים אלו וקים לתאנים והפר לענבים או שקים לענבים והפר לתאנים מה שקים קים ומה שהפר מופר וכן כל כיוצא בזה ואין אומרין בהפרה נדר שהופר מקצתו הופר כלו כדרך שאומרין בהתרה 
מי שנדרה אשתו ושמע והתפיס עצמו בנדרה אינו יכול להפר שהרי קים לה נדר הוא והתפיסה עצמה בנדרו מפר את שלה ושלו קים 
כיצד שמע אשתו או בתו אומרין הריני נזירה ואמר ואני אינו יכול להפר ושניהם נזירים אמר הוא הריני נזיר ושמעה היא ואמרה ואני מפר לה ושלו קים וכן כל כיוצא בזה 
נדר לעצמו והדירה כמותו וגמר בלבו להדירה ואמרה אמן הרי זה אינו יכול להפר ואם נדר והדירה דרך שאלה לידע מה בלבה כמו שאמר לה התרצי בנדר זה להיות כמותי או לא ואמרה אמן הרי זה מפר לה 
כיצד אמר לה הריני נזיר ואת כלומר ואת נזירה כמותי ואמרה אמן אינו יכול להפר אמר לה הריני נזיר ומה תאמרי האת נזירה כמותי ואמרה אמן הרי זה יפר ואם הפר לה שלו בטל שזה כמי שתלה נדרו בנדרה אמרה לו הריני נזירה ואתה ואמר אמן אינו יכול להפר וכן כל כיוצא בזה 
האשה שנדרה ושמע אחר והתפיס עצמו בנדרה ואמר ואני ושמע אביה או בעלה והפר לה שלה מופר וזה שהתפיס עצמו חיב 
האשה שאין לה בעל ואינה ברשות אב ואמרה הרי הבשר אסור עלי לאחר שלשים יום ונשאת בתוך שלשים יום אף על פי שבשעה שחל הנדר הרי היא ברשות הבעל אינו יכול להפר שבשעת הנדר לא היתה ברשותו ועל זה נאמר "ונדר אלמנה וגרושה" וגו' ואפלו היתה מארסת לו בשעת הנדר שאין הבעל מפר בקודמין כמו שבארנו 
נדרה תחת בעלה שיהיה הבשר אסור עליה לאחר שלשים יום או שתהיה נזירה לאחר שלשים יום והפר לה בעלה ומת או גרשה בתוך שלשים יום אף על פי שבשעה שהיה לנדר לחול הרי היא גרושה או אלמנה הרי זו מתרת שכבר הפר לה נדר זה 
אלמנה או גרושה שאמרה הריני אסורה ביין כשאנשא ונשאת אין הבעל יכול להפר אמרה והיא תחת בעלה הריני אסורה בבשר כשאתגרש הרי הבעל מפר וכשתתגרש תהיה מתרת 
המקים בלבו הרי זה קים והמפר בלבו אינו מופר כמו שבארנו לפיכך אם הפר בלבו הרי זה יכול לחזר ולקים ואם קים בלבו אינו יכול לחזר ולהפר אלא אם חזר בתוך כדי דבור כדי שלא יהיה כח דברים שבלבו גדול מכח המוציא בשפתיו 
המקים נדרי בתו או אשתו ונחם הרי זה נשאל לחכם ומתיר לו הקמתו וחוזר ומפר לה בו ביום אבל אם הפר לה ונחם אינו יכול להשאל לחכם כדי שיחזר ויקים 
נערה מארסה שנדרה וקים לה אביה לבדו או בעלה לבדו והפר לה האחר אף על פי שנשאל לחכם והתיר לו הקמתו אינו חוזר ומפר לה עם האחר שכבר הפר לה שאין להם להפר אלא שניהם כאחד 
אמר לבתו או לאשתו קים ליך קים ליך ונשאל על הקמה הראשונה הרי השניה חלה עליו אמר לה קים ליך ומופר ליך ולא תחול הקמה אלא אם כן חלה הפרה הרי זה מופר שאין ההקמה מועיל אחר ההפרה אמר לה קים ומופר ליך בבת אחת הרי זה קים אמר לה קים ליך היום הרי זה קים לעולם אמר לה מופר ליך למחר אינו מופר שהרי קימו היום ולמחר אינו יכול להפר אמר לה קים ליך שעה אחת ועבר היום ולא הפר הרי זה קים ואין אומרין שזה כמי שאמר לה הרי מופר ליך לאחר שעה שהרי לא הוציא הפרה מפיו אמר לה קים ליכי שעה אחת וכשעברה השעה אמר לה מופר ליך הרי זה ספק ולפיכך אסורה בנדרה ואם עברה על נדרה אינה לוקה 
מי שנדר נדרים כדי לכונן דעותיו ולתקן מעשיו הרי זה זריז ומשבח כיצד כגון מי שהיה זולל ואסר עליו הבשר שנה או שתים או מי שהיה שוגה ביין ואסר היין על עצמו זמן מרבה או אסר השכרות לעולם וכן מי שהיה רודף שלמונים ונבהל להון ואסר על עצמו המתנות או הנית אנשי מדינה זו וכן מי שהיה מתגאה ביפיו ונדר בנזיר וכיוצא בנדרים אלו כלן דרך עבודה לשם הם ובנדרים אלו וכיוצא בהן אמרו חכמים נדרים סיג לפרישות 
ואף על פי שהן עבודה לא ירבה אדם בנדרי אסור ולא ירגיל עצמו בהם אלא יפרש מדברים שראוי לפרש מהן בלא נדר 
אמרו חכמים "כל הנודר כאלו בנה במה" ואם עבר ונדר מצוה להשאל על נדרו כדי שלא יהא מכשול לפניו במה דברים אמורים בנדרי אסר אבל נדרי הקדש מצוה לקימן ולא ישאל עליהן אלא מדחק שנאמר "נדרי לה' אשלם" סליקו להו הלכות נדרים בסיעתא דשמיא 
